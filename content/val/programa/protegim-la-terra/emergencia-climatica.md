---
title: 'Protegim la terra / Emergència Climàtica'
---

### 1. Emergència Climàtica

L’emergència climàtica és el repte més gran al qual haurem de fer front com a societat en les pròximes dècades. És urgent la necessitat de reduir les emissions de gasos d’efecte hivernacle per evitar escenaris de canvi climàtic catastròfic. Hem d’actuar en una doble via: anar cap a una producció i consum més responsable amb el medi ambient i desenvolupar estratègies de benestar encarades a reduir el consum de recursos naturals i d’energia, conservar i recuperar els espais forestals, fluvials i agraris i la seua biodiversitat, així com a la distribució justa dels costos i beneficis d’aquesta transició ecològica necessària i inajornable.
En aquest sentit és clau l'alineament d’energia, clima i polítiques ambientals amb l'objectiu d'accelerar la transició a una economia sostenible, circular i competitiva.

#### 1. Energia: Cap a una transició energètica justa i sostenible
##### Cap a una transició energètica justa per combatre el canvi climàtic
L'Acord de París sobre clima i energia adoptat en desembre de 2015, tot i les seues limitacions que per força haurem de superar, defineix un full de ruta fonamentat en la transformació radical de la forma en què usem l'energia i la lluita contra el canvi climàtic perquè la Terra no supere els 1,5ºC d’increment de temperatura mitjana.

En el cas de l’estat espanyol, a més, s’hi donen alguns factors propis que demanen actuar amb la màxima urgència, com ara l'altíssima taxa de dependència energètica que llastra l’economia i desequilibra la balança de pagaments, un sistema elèctric en mans de les companyies de l’oligopoli energètic que provoquen un encariment desmesurat de l’energia amb un dels rebuts de l’electricitat més cars d’Europa i la intolerable xacra de la pobresa energètica.

L'imperatiu de mitigar les nostres emissions i la necessitat d'adaptar-nos als canvis ja en marxa exigeix una acció política decidida. L’acord de les forces de progrés ha possibilitat un important gir en el plantejament de les polítiques de transició energètica i de lluita contra el canvi climàtic. Però cal valentia per poder passar dels fets a les paraules. Tot allò que fem en la próxima legislatura marcarà el rumb d’una dècada clau per a lluitar contra el canvi climàtic. I el que fem en la década 2020-2030 marcarà el conjunt del segle XX. 

En els últims mesos de la passada legislatura, l'acord de les forces de progrés ha possibilitat un important gir en el plantejament de les polítiques de transició energètica i de lluita contra el canvi climàtic. Cal continuar augmentant els compromisos legislatius i les accions per descarbonitzar la nostra economia, amb l'objectiu d'arribar a 2040 amb un sistema energètic 100% renovable.

Per això, la pròxima legislatura serà clau per a incrementar els esforços, concretar i posar en marxa un marc d'acord polític i social sobre set eixos:

- abandonar els combustibles fòssils i l’energia nuclear 
- avançar ràpidament cap a la independència energètica 
- implantar un sistema elèctric eficient, renovable i d’autoconsum 
- transformar la mobilitat de combustió en elèctrica
- abordar la rehabilitació energètica del parc d’habitatges, edificis i barris
- descarbonitzar l’economia i transformar el sistema productiu sobre la base de la investigació, la innovació i la competitivitat
- posar la ciutadania en l’eix central de les transformacions amb un sistema energètic transformat, autogestionable, participatiu i democràtic.

##### Una nova legalitat per a un nou marc del clima i l’energia
En el primer any de legislatura:

- Transposició de les noves directives europees, com ara la Directiva 2018/844 d’eficiència energètica dels edificis, la Directiva 2018/2002 d’eficiència energètica i la Directiva 2018/2001 d’energies renovables, per ser tres instruments de fort contingut per a l’impuls econòmic i de lluita contra el canvi climàtic.
- Adopció immediata de l’element clau de la governança energètica, com ara el Reglament (UE) 2018/1999 del Parlament Europeu i del Consell de l’11 de desembre de 2018 sobre la governança de la Unió de l’Energia i de l’Acció pel Clima.
- Aprovació del Marc Estratègic d’Energia i Clima: Llei de Canvi Climàtic i Transició Energètica, Pla Integrat d’Energia i Clima 2021-2030, Estratègia de Transició Justa, i tots els instruments de planejament cridats a moure l’economia i crear ocupació en matèria de:
  - Pla d’energies renovables integrant l’autoconsum
  - Pla de transformació del sector de l’automoció cap a la mobilitat elèctrica
  - Pla estratègic de rehabilitació energètica d’edificis, habitatges i barris
  - Pla d’eficiència energètica per a tots els sectors de l’economia i la producció
  - Pla d’adaptació al canvi climàtic i augment de la resiliència
- Una Estratègia energètica per a la transició justa

En termes generals per als sectors energètics bruts i contaminants que hauran de ser tancats, el cessament de l’activitat ha d’estar acompanyada de plans de transició justa, reactivació econòmica i industrial de manera que les persones treballadores en els esmentats sectors no patisquen cap conseqüència negativa en les seues vides i puguen reincorporar-se a altres sectors d’activitat.

- La prohibició de les prospeccions marines, el fracking i la importació de gas procedent d’aquest tipus de tècniques extractives.
- Pla de tancament progressiu de les centrals de carbó i d'abandonament de la mineria.
- Pla de tancament programat de totes les centrals nuclears i de gestió dels residus conforme vaja caducant la seua llicència d’activitat 
- Pla per acabar amb la xacra de la pobresa energètica incorporant la rehabilitació energètica, la modificació tarifaria i les renovables.

##### Reforma global i urgent del sector energètic
El sector energètic a l’estat espanyol depèn fonamentalment de fonts de generació fòssil i nuclear, amb efectes adversos sobre el medi ambient, la salut i la seguretat. És per això que proposem:

- Una transformació profunda del funcionament i la regulació del sector elèctric: auditoria del dèficit de tarifa i dels costos reals del sistema elèctric, eliminació dels oligopolis per a garantir els drets de la ciutadania i una retribució adequada dels excedents de l’autoconsum i l’autoconsum compartit.
- Avançar cap a un sistema que tinga com a base els incentius fiscals per tal d’afavorir l’eficiència energètica i les fonts renovables d’energia.
- Acabar amb les portes giratòries i els sous d’escàndol dels exministres fitxats per les empreses de l’oligopoli energètic.
- Garantir als inversors un marc legislatiu d’estabilitat i àgil en els procediments administratius.
- En el context de reforma del sector elèctric, remunicipalitzar les xarxes de distribució dels municipis com a garantia d’una major penetració de les renovables en l’àmbit local.

##### Un Pla d’Energies Renovables per a la Transició Energètica
El planejament renovable ha d’estar integrat en el sistema amb rang de llei, donat que l’evolució tecnològica i industrial dels sistemes d’aprofitament de les fonts d’energia renovables i l’existència d’un potencial energètic específicament alt fan de l’estat espanyol un lloc idoni per assolir un objectiu 100% renovable per a l’any 2040.

- Desenvolupament d’un pla industrial i de R+ D+i de transferència de tecnologia a la indústria per fomentar la generació de valor tecnològic.
- Desenvolupament d’un pla de formació en tots els àmbits tecnològics i de materials en els diferents nivells, des d’estudis de caràcter universitari a formació professional.
- Adaptació de les xarxes de transport i distribució d’acord amb l’entrada en funcionament de centrals renovables i del tancament esgraonat i programat de les centrals convencionals.
- Establiment d’un sistema retributiu suficient, convergent i d’acord amb les corbes d’aprenentatge i maduració de cada tecnologia.
- Establiment d’una política fiscal activa perquè la transició cap a les energies renovables siga suportada per les energies no renovables.
- Un nou pla eòlic que incloga la repotenciació d’instal·lacions tecnològicament superades, l’eòlica de baixa i mitjana potència, l’eòlica marina i el suport a les instal·lacions dels xicotets productors com ara municipis i polígons industrials.
- Electrificació dels ports amb renovables tot utilitzant els molls i espigons per a instal·lacions eòliques i fotovoltaiques. 
- Desenvolupar una normativa específica que facilite la integració de l’energia fotovoltaica en el sistema, ja que es tracta d’una tecnologia modular, distribuïda, de recurs disponible conegut i competitiva. 
- El pla de desenvolupament de la fotovoltaica ha d’estar especialment centrat en la seua incorporació com a base de la generació distribuïda, compartida i en autoconsum.
- Integració en la rehabilitació energètica amb l’objectiu d’aconseguir Edificis de Consum Qairebé Nul, on les fonts fòssils no siguen l’energia d’elecció.
- Totes les renovables, com són biomassa, biogàs, geotèrmica, etc., requereixen plans i regulació específics per al seu desenvolupament i ubicació en el nou sistema energètic.

##### Emmagatzematge d’energia
El binomi renovables i emmagatzematge d’energia es mostra com una realitat inqüestionable i de gran futur i és la clau per a una penetració imparable de les renovables en el camí d’acomplir els acords de París sobre canvi climàtic i avançar cap a un món descarbonitzat.

La conjunció renovables, emmagatzematge, cotxe elèctric i xarxes intel·ligents constitueix l’estratègia vertebral que hem de desenvolupar per a estabilitzar el subministrament i fer la xarxa més flexible i més fiable.
- Per això, les universitats i empreses han de jugar un paper essencial amb l’impuls de l’administració, tot possibilitant estar presents en tots els centres de planificació, decisió i investigació a nivell internacional.

##### Autoconsum i generació distribuïda
En la nostra proposta energètica la ciutadania que consumeix ha d’assumir un paper predominant a l’hora de decidir de quina forma vol cobrir les seues necessitats energètiques en règim d’autoconsum i generació compartida donant cabuda a polígons industrials, centres comercials i illes de finques als barris en règim de balanç net i retribució adequada dels excedents.

El desenvolupament que proposem es basa en les següents propostes:

- Elaborar el reglament recollit en el Reial decret llei RDL 15/2018 de mesures urgents per a la transició energètica i protecció dels consumidors.
Aplicació del balanç net amb gestió administrativa simplificada que integre els drets del consumidor/productor a ser retribuït adequadament pels excedents d’energia que envie a la xarxa amb igualtat de condicions que la resta d’agents del sistema.
- La no existència de limitacions ni en la dimensió de la instal·lació ni en potència ni per la relació entre l’energia generada i la consumida.
- Garantir la possibilitat de l’emmagatzematge i, per tant, la minimització del seu consum respecte a la xarxa, aplicant bonificacions fiscals.
- Els models de generació distribuïda i autoconsum estan en procés de transformació i representen una oportunitat per generar valor econòmic en el desenvolupament d’equipaments, sistemes de gestió i d’emmagatzematge, vehicles elèctrics, etc.
- Donats els elevats consums energètics derivats del cicle integral de l’aigua, es vetlarà perquè la depuració, el dessalatge i en general el tractament i bombeig de l’aigua incorpore energies renovables.

##### Rehabilitació energètica d’habitatges i justícia energètica per a les persones
La mala qualitat dels habitatges és responsable del sobreconsum energètic dels edificis. Les famílies més desfavorides disposen dels habitatges que estan més mal aïllats i amb calefaccions ineficients. Això, junt amb l’elevat preu de l’energia, és la principal causa de la pobresa energètica, cosa que reclama accions de les administracions públiques.

Accions per a la rehabilitació energètica: 

- Impuls per revitalitzar el sector de la construcció invertint en la rehabilitació integral i l’eficiència energètica dels edificis, per tendir a l’edifici de consum quasi nul tal com marca la nova Directiva 2018/844/UE, alhora que es reactiva l’economia i es crea ocupació en l’àmbit local.
- Programa específic per a la rehabilitació energètica dels barris i les llars més vulnerables a partir del Pla de Rehabilitació d’Habitatges 2018-2021. 
- Programa de capacitació per a les persones treballadores del sector que han perdut l’ocupació a partir de la crisi i per a joves desocupats
- Incorporació de la Rehabilitació Energètica i Integral als programes de Formació Professional.

Accions contra la pobresa energètica:

- Garantir la participació dels sectors socials més desfavorits i el dret fonamental a l’energia en un marc de transició energètica justa perquè puga produir-se una veritable i justa lluita contra el canvi climàtic.
- Dotar-se d’instruments d’identificació de la pobresa energètica amb mapes de risc, per zones i per tipus de construcció. 
- Adoptar les mesures tarifàries pertinents, de facturació, financeres i fiscals per acabar amb aquest tipus de pobresa.
- Vincular les ajudes per a la millora de l’eficiència energètica dels habitatges a la renda disponible de les famílies. 
- Garantir la impossibilitat de suspensió del subministrament energètic a habitatges durant el període hivernal, sense un informe previ dels Serveis Socials tal com garanteix la Renda Valenciana d’Inclusió.
- Promulgació d’una llei contra la pobresa energètica i d’un pla per eradicar-la.

#### 2. Qualitat ambiental: cap a una economia circular
##### Gestió segura i responsable dels residus 
Un ús racional i sostenible dels recursos passa per una gestió dels possibles residus futurs. El principi que ha de regir la gestió de residus és, en primer lloc, la no generació de residus, tot implantant el ‘residu zero’ com a horitzó estratègic. Això és un repte i una oportunitat en la qual han de treballar de manera conjunta les administracions, els ciutadans i els agents econòmics.

Aquestes polítiques seran clau per a la transició ecològica de la societat i una oportunitat de generació de fins a 500.000 llocs de treball en aquests nous sectors.

- Impuls de l’estratègia estatal ‘residu zero’ com a marc d'actuació mínim per a les comunitats autònomes, tot implementant els sistemes de control i seguiment d'indicadors harmonitzats en la gestió dels fluxos de residus i de les estratègies d'educació i conscienciació dels ciutadans i la implicació dels actors econòmics. Mesures de foment de sistemes de control de la generació de residus per a implementar formes de pagament per generació realment justos que contribuisquen a la reducció efectiva dels residus.
- Promoció de l'economia circular (inclosos incentius fiscals) per a facilitar la transició ecològica de tots els agents econòmics, incentivant l’ecodisseny i la no obsolescència programada.
- Foment de la gestió sostenible dels residus sobre la base dels principis de proximitat i descentralització per a la implementació de les infraestructures necessàries, incloent-hi un marc estatal que limite la transferència dels residus, imposant taxes i costos extres per quilòmetre recorregut.
- Adequació dels sistemes integrats de gestió (SIG) d'envasos als objectius mínims marcats per la UE, tot implementant mesures que asseguren la transparència del sistema i els seus costos reals, inclosos els generats per la recollida i la neteja dels ajuntaments. Treballarem per a la creació d’un nou marc normatiu que propicie que sistemes més eficients per criteris ambientals siguen els que es potencien per arribar a objectius de fins al 90% de reciclatge d'envasos.
- Transposició a l’ordenament jurídic estatal les noves directives del paquet d’economia circular de la UE (DOUE 14/06/2019) en els primers 100 dies de govern, per tal d’ajudar els ajuntaments en la millora de la gestió.
- Foment l’activitat de preparació per a la reutilització en envasos de vidre i altres productes com a mecanisme de foment de l’economia circular en els àmbits local, autonòmic i estatal.
- Aplicació d’un cànon de penalització de l’abocament de residus municipals que siga finalista i redunde en la millora econòmica de l’incentiu per a la reducció, reutilització i recollides selectives de qualitat. Legislar per tal que siga un cànon cedit a les comunitats autònomes en els primers 100 dies de govern.
  1. Assegurament de  la gestió eficient i transparent dels residus declarats servei públic de titularitat autonòmica. Realitzarem controls i seguiments efectius del bon funcionament de les instal·lacions de residus.
  2. Construcció de dades fiables, contrastables, de domini públic, actualitzades i actualitzables en tot allò relacionat amb la gestió de residus i la seua afecció en els ecosistemes.
  3. Difusió de campanyes d’educació destinades a la població en general i especialment als diferents sectors més implicats en la producció de residus, per tal de fomentar-ne la reducció i la correcta gestió. També farem sensibilització sobre els impactes que aquests generen en el medi ambient i les seues solucions.
  4. Promoció de mesures per a la cooperació d’empreses distribuïdores i productores amb l’objectiu de minimitzar l’envasament i embalatge.
  5. Redimensió de l’entitat de macroplantes de tractament per a reduir al màxim la distància entre punts d’origen de producció de residus i punts de tractament. Potenciació de la separació en origen.
  6. Reconeixement de la realitat dels sòls contaminats, especialment els que afecten directament la salut humana, per mitjà de plans específics de descontaminació i de confinament o control en els casos en els quals no puga donar-se un tractament definitiu a curt termini.

Impuls d’un pla per a la recollida selectiva generalitzada de residus urbans amb mesures de suport als ajuntaments (assessorament legal i tècnic, ajudes) per què es puguen adoptar les actuacions necessàries, com per exemple:

Introducció de l’obligatorietat de la recollida separada de matèria orgànica i recollida selectiva de matèria orgànica en origen.
Desenvolupament normatiu i fiscal de foment de la separació en origen.
Estudi i desenvolupament de la implantació de la recollida separada de matèria orgànica dels residus urbans, amb fiscalitat positiva per a aquells ajuntaments i entitats que la desenvolupen.
Desenvolupament l’economia circular que garantisca una reducció de l’ús dels recursos naturals. Centrarem el sistema de gestió en la reducció en origen i la recuperació de materials i dipòsits als abocadors per tal d’acomplir els objectius europeus de reciclatge:
Com a mesura urgent, prohibició d’utensilis de plàstic d’un sol ús abans de l’any 2021 (coberts i plats de plàstic, bastonets de cotó, canyetes o envasos de menjar i beguda de poliestirè,etc.) al mercat així com en bars i restaurants.
10% de reducció de residus respecte de 2010.
5% de reutilització de Residus d’Aparells Elèctrics i Electrònics (RAEE).
50% de reciclatge de residus domèstics i comercials.
70% de valorització de Residus de la Construcció i Demolició (RCD).

Implantació de mesures proactives de reducció de residus, tals com:
Compra pública responsable.
Actuacions contra l’obsolescència programada.
Foment de la compra a granel.
Promoció del consum dels productes locals.

Promoció i bonificació de les polítiques i actuacions de residu zero (compostatge comunitari, reutilització d’envasos, etc.)
Eliminació de la incineració de residus urbans de qualsevol sistema de gestió, potenciant la recuperació, el reciclatge o la biometanització.
Potenciació l’ecoeficiència en el sistema de producció i consum, incloent-hi l’anàlisi del cicle de vida dels productes i els indicadors derivats en l’etiquetat, tot indicant-ne la capacitat de reciclabilitat.
Potenciar la xarxa de reparació, mercat de segona mà i reducció de les bosses de plàstic d’un sol ús, tal com indica la legislació europea.
Impuls  als sistemes de recollida, recuperació, reciclatge i eliminació que millor fomenten la qualitat i els rendiments de separació de la matèria recuperada.
Desenvolupament del sector del reciclatge de residus industrials com a sector de l’economia verda, bo i evitant la incineració i el dipòsit en abocador.
Redefinició de la funció dels punts nets, incloent-hi els punts nets mòbils, per a millorar la quantitat i la qualitat dels productes recollits.
Promoció de l'economia circular en la gestió dels residus agropecuaris, i els considerarem com un recurs i no com a residu.
Desenvolupament d’un pla estatal d’energies renovables relacionat amb la gestió global dels residus: fotovoltaica, biometà, etc.
Ús de Fons Europeus per tal de contribuir al desenvolupament de nous sistemes de reducció, reutilització, recollida i tractament de residus.
Qualitat de l’aire
Increment de la xarxa de mesurament de la contaminació atmosfèrica en col·laboració amb les comunitats autònomes i els ajuntaments; i complement de la publicació de les dades de manera accessible i, sobretot, de fàcil comprensió per a la població, per tal de donar una informació adequada i actualitzada puntualment de les superacions dels llindars de protecció.  
Impuls de l’elaboració estatal dels Plans de Qualitat de l’Aire de les aglomeracions urbanes i millorarem els existents. A més, crearem una Xarxa Estatal de Qualitat de l’Aire.
Per tal d’incorporar tecnologies més netes als sistemes productius industrials, promocionarem les ajudes per a la reconversió i l’adequació de les empreses existents, així com per a noves empreses o activitats que incorporen tecnologies no contaminants o més eficients en l’ús de recursos naturals bàsics com ara aigua, energia o matèries primeres.
Increment de les despeses en R+D+i vinculades a la lluita contra la contaminació i la producció de residus, la promoció de la reutilització, el foment del reciclatge, el manteniment en bon estat dels recursos hídrics, les energies renovables de menor impacte, l’edificació sostenible i la mobilitat no contaminant.  
Impulsarem la comptabilitat ambiental i les inversions verdes en les empreses, tot incrementant els avantatges fiscals i de contractació amb l’Administració per a les empreses compromeses amb el control i la reducció de la contaminació.
Establiment d’incentius fiscals per a les empreses que realitzen l'avaluació ambiental contínua (amb indicadors de millora) per augmentar la competitivitat de les empreses que milloren els estàndards ambientals mínims.
Desenvoluparem ajudes a la investigació pública de tecnologies i processos industrials adreçats a la minimització de la contaminació, la reutilització de subproductes i la substitució i eliminació de les substàncies contaminants nocives dels processos industrials.
Promourem una fiscalitat ambiental basada en incentius, reformant els tributs ja existents per tal de transformar les activitats potencialment contaminants i penalitzar els consums malbaratadors de recursos naturals. La finalitat no és l’increment de la pressió fiscal, sinó la seua redistribució i reorientació ecològica de manera que alleugeresca les càrregues sobre les activitats més sostenibles i les incremente sobre les que són clarament insostenibles.
Revisió i ampliació de la normativa sobre contaminació acústica perquè la seua aplicació es traduesca en la millora efectiva urbana i urbanística.
Prevenció de danys ambientals i protecció dels recursos naturals
L’estratègia i les mesures adreçades a la prevenció de danys i a la protecció dels recursos naturals està íntimament vinculada amb la preservació de les cobertes de vegetació, la connectivitat dels hàbitats naturals i la biodiversitat, pel seu valor intrínsec i per la seua contribució al benestar humà.
Modificació de la Llei d’Avaluació Ambiental perquè siguen vinculants els informes que emet la Generalitat en la fase de consultes dels procediments d’avaluació ambiental de plans, programes i projectes de competència estatal que es desenvolupen al territori valencià i perquè s’hi contemplen processos de mediació per a la resolució de situacions de discrepància entre el govern espanyol i la Generalitat.
Increment del grau de col·laboració del Seprona i de les fiscalies ambientals.
Potenciació del canals per a facilitar l’efectiva coordinació del Ministeri Fiscal amb la Generalitat.
Establiment d'incentius fiscals per a les empreses que realitzen l'avaluació ambiental contínua (amb indicadors de millora) per a augmentar la competitivitat de les empreses que milloren els estàndards ambientals mínims.
Per tal d’evitar el dumping ambiental en el marc de l’Estat espanyol, s’establirà un fons compensatori a favor d’aquelles comunitats autònomes amb programes més ambiciosos en matèria de protecció ambiental i de la natura.
Crearem un nou Índex de Disponibilitat de Recursos Ambientals com a indicador de referència que s’afegesca als indicadors tradicionals de la comptabilitat macroeconòmica (PIB, IPC, renda per càpita), tant en l’àmbit de l´Estat com en el de les diferents comunitats autònomes. Aquest indicador incorporarà sèries de dades estables i homogènies sobre l’estat i l´evolució dels paràmetres més destacats de qualitat ambiental, nivells de contaminació, disponibilitat i qualitat de recursos ambientals
Impulsarem la revisió de lleis bàsiques de Muntanyes, de Costes i d’Avaluació Ambiental, i la modificació dels apartats que no garantesquen la protecció adequada de la biodiversitat i el medi natural.
Millorarem i estendrem els sistemes de detecció de focs mitjançant infrarojos i altres modalitats de detecció remota, i incrementarem les dotacions aèries de lluita contra incendis, en col·laboració amb les comunitats autònomes.
Desenvoluparem ajudes específiques per a la millora dels ecosistemes forestals per tal d’aconseguir boscos més pluriestratificats i madurs, amb major biodiversitat i més resilients al foc.
Implement del Fons Forestal Estatal, a l’objecte d’incentivar les externalitats productives dels terrenys forestals ordenats, com a sistema de pagament pels serveis ambientals o beneficis ecosocials que procuren aquestes àrees al conjunt de la societat. Aquest fons reforçarà les capacitats de gestió sostenible i de conservació dels boscos de les comunitats autònomes, els municipis i els propietaris forestals i crearà ocupació al món rural, ajudant en gran mesura a evitar-ne el despoblament.
Impuls, amb criteris científics interdisciplinaris, les institucions d’investigació  dedicades a la gestió forestal sostenible i la restauració d’hàbitats naturals, i incrementarem la col·laboració entre les universitats, els centres públics d’investigació i les Administracions.
Increment de les inversions i els equips d’investigació dedicats a la prevenció i lluita contra la desertificació, un tema prioritari davant dels efectes del canvi climàtic.

Protecció de la costa i del medi marí
Delimitació i fitació de les zones de domini públic marítim-terrestre, bo i revisant d’ofici les delimitacions dubtoses o contradictòries.
Increment de la xarxa de mesurament de la contaminació aquàtica i, en col·laboració amb comunitats autònomes i ajuntaments, aplicarem un major rigor en les concessions administratives per a la utilització de l’espai marítim-terrestre, que sols hauran de fer-se en casos excepcionals d’interès general. 
Limitació de la construcció d’infraestructures que modifiquen els corrents marins i  que causen un impacte negatiu sobre les costes.
Tenint especial consideració respecte als efectes del canvi climàtic i l'augment del nivell del mar, es desenvoluparà una Planificació Estratègica Marina per al conjunt de l´Estat que fixarà les bases per a les diferents activitats humanes en el medi marí, primant la integració d’activitats sostenibles i la protecció dels ecosistemes.  
Foment de la divulgació de les àrees marines protegides i del seus valors naturals en la societat, i les inclourem en les estratègies de promoció turística i d’educació ambiental. També afavorirem l’increment de l’impacte positiu d’aquestes àrees en les poblacions costaneres d’influència.
Treballar amb els diferents agents implicats per a reduir els abocaments al mar.
Prohibició per a nous sondejos, prospeccions i explotacions d’hidrocarburs.

Biodiversitat i territori
Establiment de mesures cautelars de protecció de les zones LIC (Llocs d’Interès Comunitari) i ZEPA (Zones d’Especial Importància per a les Aus) de la Xarxa Natura 2000, mentre no compten amb la corresponent norma de gestió i hagen estat declarades ZEC (Zones d’Especial Conservació) per les comunitats autònomes.
Foment de la delimitació de les vies ramaderes i suspendre cautelarment qualsevol procés de modificació d’amplària o traçat que afecte les vies que encara no ha estat delimitades.
Delimitar i fitar les vies ramaderes encara pendents i suspendre cautelarment qualsevol procés de modificació d’amplària o traçat que afecte vies encara no delimitades.
Desenvolupar un règim d’ajudes destinades al turisme rural o de natura, la rehabilitació, la restauració i la millora paisatgística i a d’altres activitats tradicionals compatibles amb la conservació dels ecosistemes rurals i forestals.


Ajudes adreçades a municipis de l’interior de menys de 5.000 habitants per a la recuperació del patrimoni històric, cultural i natural amb l’objectiu de lluitar contra el despoblament rural i potenciar-ne l’atractiu turístic.
Disseny i implementació d’un pla de rescat ecològic que incloga el conjunt de zones degradades amb l’objectiu d’augmentar la conservació d’espècies i hàbitats i la restauració ambiental.
Desenvolupament de l’estratègia estatal de la infraestructura verda i de la connectivitat i restauració ecològica, inclosa en la modificació de la llei 33/2015 que modifica la llei 42/2007 de patrimoni natural i de la biodiversitat.
Foment de la lluita contra l’entrada d’espècies exòtiques invasores i implementarem mitjans per a millorar l’eficàcia en la seua eradicació i control.
Educació ambiental, formació i participació
Desenvolupar majors continguts i recursos d'educació ambiental en el currículum escolar, i impulsar la formació del professorat.
Impulsar campanyes de comunicació que s'emmarquen en els objectius de l'economia circular i baixa en carboni, amb missatges directes que ajuden la societat a canviar cap a hàbits més sostenibles.
Dirigir campanyes als joves per a connectar amb els recents moviments de reivindicació ambiental i de lluita contra el canvi climàtic, mitjançant el desenvolupament de recursos específics i, especialment, en les xarxes socials.
Desenvolupar programes de formació i jornades de difusió de les tecnologies netes, les ecoetiquetes, l'agricultura i la ramaderia ecològiques i d’altres certificacions ambientals que permeten un consum més conscient.
Fomentar els fòrums de debat i els òrgans de participació ambiental, de manera que s'aconseguesca major implicació de la societat en el procés de transició ecològica.
Incentivar els programes de voluntariat ambiental.

Aigua  

L’aigua és essencial per a la vida, és fràgil davant de la contaminació i el deteriorament dels ecosistemes i és un recurs renovable però no infinit. És un bé comú i públic, un patrimoni ecosocial que cal gestionar, conservar i protegir perquè els nostres fills i filles en puguen gaudir i satisfer les seues necessitats. El model econòmic dominant de producció i consum ha intensificat l’ús d’aigua dolça i la seua contaminació, així com les emissions de gasos d’efecte hivernacle que ja estan provocant un canvi climàtic a escala planetària.  
El canvi climàtic se suma a les pressions prèvies sobre els rius i aqüífers de les elevades demandes d’aigua per a l’agricultura, la producció d’electricitat, els usos urbans, industrials i turístics preexistents. Els seus efectes ja són manifestos en l’actualitat en la península Ibèrica: increment de les temperatures, reducció de les precipitacions, major variabilitat en les pluges dels períodes nivals, períodes de sequera més perllongats, episodis més freqüents de pluges torrencials i reducció de la disponibilitat de recursos hídrics naturals.
Cal abordar la política i la gestió de l’aigua des d’una perspectiva de sostenibilitat, equitat, transparència i participació social per adaptar els nostres usos de l’aigua als efectes del canvi climàtic i recuperar la salut dels rius i aqüífers. Tot això, amb l’objectiu de fer una transició hidrològica i climàtica justa del nostre model socioeconòmic i reduir la vulnerabilitat ambiental, social i econòmica de les persones i els territoris.
Per abordar aquests reptes, proposem un ventall de mesures agrupades 7 eixos d’actuació:
Adaptar el marc normatiu estatal per a una gestió sostenible, eficaç i justa de l’aigua
Control públic, transparència, accés a la informació i participació ciutadana efectiva en la gestió de l’aigua
Coordinació i col·laboració eficaç entre administracions
Planificar els usos de l’aigua tenint en compte els drets humans essencials i el canvi climàtic
Protegir i recuperar del bon estat de rius, zones humides i aqüífers
Adaptar els usos de l’aigua al canvi climàtic
Adaptar la disponibilitat d’aigua al canvi climàtic  
Adaptar el marc normatiu estatal per a una gestió sostenible, eficaç i justa de l’aigua
Elaborar una llei de transició hidrològica basada en l’aplicació de la Directiva Marc de l’Aigua (DMA) i les seues directives europees filles, per recuperar i conservar el bon estat de rius, aqüífers, llacs, estuaris i aigües costaneres, garantir l’ús sostenible de l’aigua en cada conca, garantir l’aplicació de mesures de mitigació i adaptació als efectes del canvi climàtic i reconèixer i garantir l’exercici del dret humà essencial d’accés a l’aigua potable i el sanejament a totes les persones. 
Desenvolupar un marc normatiu estatal que enfortesca les capacitats dels ajuntaments per portar a terme una gestió pública, sostenible, eficaç, equitativa, eficient, sostenible, transparent i participativa dels serveis públics essencials d’abastiment d’aigua potable i sanejament. Regular la durada màxima dels contractes de concessió i la destinació del cànon concessional per tal que revertesca en inversions en el cicle urbà de l’aigua i es garantesca el control efectiu públic dels serveis i la possibilitat de reversió de la concessió sense costos abusius.  
Adaptar la normativa sobre reutilització d’aigües regenerades per impulsar-ne la  utilització sostenible i assequible als diversos usos (en particular, l’agrícola). 
Millorar la regulació dels contractes de cessió i els centres d’intercanvi de drets d’ús d’aigua per tal de garantir que l’aplicació d’aquests instruments no genera especulació i mercantilització dels drets concessionals d’ús privatiu d’aigua,  o empitjorament de l’estat de les masses d’aigua cedents, que no soscava la facultat de l’Administració per reassignar recursos entre usos, o que compta amb un control administratiu i públic efectiu i són mecanismes transparents amb accés públic a tota la informació sobre la seua aplicació. Circumscriure l’aplicació d’aquestes mesures a la gestió de sequeres i garantir l’aplicació estricta de l’article 69.1 de la Llei d’aigües.
Reformar la composició dels Consells de l’Aigua de les demarcacions hidrogràfiques, incorporant-hi els sectors marginats en els esmentats òrgans de participació: activitats recreatives, de turisme fluvial, usos no econòmics dels rius i col·lectius socials que promouen l’ús sostenible de l’aigua i la defensa dels rius i els aqüífers.
Control públic, transparència, accés a la informació i participació ciutadana efectiva en la gestió de l’aigua
Promoure l’educació ambiental i campanyes d’informació, comunicació i sensibilització de la població, així com de sectors concrets, en relació amb qüestions com ara el caràcter de bé públic, patrimoni ecosocial i la multiplicitat de dimensions de l’aigua, la importància de la conservació dels ecosistemes fluvials i els aqüífers per al benestar humà present i futur, les bones pràctiques en l’ús de l’aigua i el territori per a fer front als efectes previstos del canvi climàtic sobre el cicle hidrològic, la prevenció de la contaminació, el dret humà d’accés a l’aigua potable i el sanejament, o la importància de la participació pública en la gestió i planificació de l’aigua.    
Establir mecanismes de transparència i rendició de comptes per a tots els gestors i usuaris de l’aigua (administracions públiques, comunitats de regants, empreses hidroelèctriques, empreses subministradores d’aigua, etc.) que garantesquen l’accés públic i el control extern efectiu de la gestió de l’aigua i dels diversos usos de l’aigua per mitjà del subministrament actiu i continu d’informació sobre els volums utilitzats, procedència i destinació de l’aigua, costos i preus, qualitat de les aigües, efectes ambientals, estat de les masses d’aigua, etc.
Fomentar i garantir l’accés efectiu a la informació, així com la participació pública real, efectiva i transparent en la planificació i en la gestió de l’aigua, per tal d’evitar l’opacitat i l’arbitrarietat.
Garantir que el registre públic d’aigües i el catàleg d’aigües privades està actualitzat i consolidat, en particular, abans de portar a terme centres d’intercanvi de drets d’ús d’aigua o contractes de cessió de drets d’ús d’aigua entre usuaris. Garantir l’accés públic als registres de drets concessionals i de drets privats d’aigua i volums efectivament utilitzats pels usuaris, mitjançant les webs oficials de les confederacions hidrogràfiques.
Realitzar un control efectiu de tots els usos de l’aigua, en particular de les extraccions d’aigües subterrànies, així com dels perímetres de regadiu per tal d’evitar usos il·legals.
Portar a terme controls periòdics i permanents necessaris perquè, en els casos que l’ús efectiu de l’aigua siga inferior als drets d’ús d’aigua reconeguts, es procedesca a la revisió concessional per adaptar els drets d’ús d’aigua atorgats als usos efectius, i sempre amb una perspectiva d’ús sostenible i ambiental a llarg termini de les masses d’aigua, incloent-hi els efectes del canvi climàtic.
Abordar un procés de diàleg i consens social a escala estatal per a la consecució d’un acord estatal per a la gestió sostenible de l’aigua davant del canvi climàtic, prenent com a referència la Directiva Marc de l’Aigua i propostes com, per exemple, les de l’Acord social per l’aigua, en defensa dels nostres rius i per l’aigua pública.
Coordinació i col·laboració eficaç entre administracions
Crear procediments operatius per tal de garantir l’efectivitat de la coordinació i cooperació entre les autoritats estatals, autonòmiques i municipals en matèria de planificació i gestió de l’aigua, dins de cada demarcació hidrogràfica, amb l’objectiu de garantir la coherència i sostenibilitat a llarg termini dels usos de l’aigua, del cicle hidrològic i els ecosistemes dependents.
En els casos de reutilització d’aigües regenerades, millorar la coordinació de les  Confederacions Hidrogràfiques amb les autoritats competents autonòmiques i agilitzar la concessió dels cabals regenerats, bo i disminuint les pressions sobre les masses d’aigua.
A l’hora d’emetre informes relatius a la disponibilitat d’aigua requerits pels instruments de planificació urbanística, les Confederacions Hidrogràfiques tindran en compte els efectes del canvi climàtic sobre el territori objecte de planificació a l’hora calcular la disponibilitat d’aigua.
Planificar els usos de l’aigua tenint en compte els drets humans essencials i el canvi climàtic
Garantir que l’aigua de millor qualitat disponible en cada conca hidrogràfica es dedica de manera prioritària a la producció d’aigua potable, per davant de la resta d’usos. Protegir aquestes masses d’aigua i prevenir la seua contaminació, així com garantir fonts de subministrament alternatives d’aigua d’alta qualitat per a la producció d’aigua potable en casos d’escassetat d’aigua.
Incorporar el millor coneixement disponible relatiu als efectes previstos del canvi climàtic sobre l’evolució de les temperatures i el règim de precipitacions i hidrològic (patrons de precipitacions per subconques, disponibilitat de recursos hídrics superficials i subterranis) a escala de conca fluvial en el cicle de planificació 2021-2027 i en l’elaboració dels plans de sequera de les demarcacions hidrogràfiques.
Portar a terme els estudis científics necessaris per determinar dels cabals ecològics (rius), els requeriments ambientals (llacs i zones humides) i les restriccions ambientals (masses d’aigua subterrània) i establir uns règims de cabals ecològics efectius en els plans hidrològics de conca per aconseguir el bon estat de les masses d’aigua i l’ús sostenible de l’aigua.
Revisar la viabilitat i la sostenibilitat del catàleg d’obres previstes en els plans hidrològics de conca tenint en compte el millor coneixement disponible sobre els efectes del canvi climàtic relatiu a la disponibilitat i gestió dels recursos hídrics en cada conca hidrogràfica.
Posar en marxa un pla d’inversions per portar a terme aquelles obres i actuacions de la planificació hidrològica que siguen viables en un context de canvi climàtic per tal de pal·liar la reducció de recursos hídrics i prevenir els efectes negatius del canvi climàtic.
Incorporar els plans especials d’alerta i eventual sequera dins del procés de planificació hidrològica i sotmetre’ls, com a mínim, al mateix nivell d’exigència pel que fa a la participació pública exigida per a la planificació hidrològica.
Avaluar l’efectivitat de les actuacions realitzades del Pla de Xoc de Modernització de Regadius sota criteris d’estalvi d’aigua, d’eficiència en l’ús de l’aigua i de repercussió ambiental, social i de viabilitat econòmica, tenint en compte el millor coneixement disponible sobre els efectes del canvi climàtic sobre el cicle hidrològic.
Revisar el Pla Nacional de Regadius tenint en compte  el millor coneixement disponible sobre els efectes previstos del canvi climàtic sobre l’evolució de les temperatures i el règim de precipitacions i hidrològic (patrons de precipitacions i infiltració per subconques, disponibilitat de recursos hídrics superficials i subterranis) per tal de prevenir la realització d’inversions (i la creació d’expectatives) que deriven en la sobreexplotació de les masses d’aigua superficial i subterrànies, així com les pèrdues econòmiques futures derivades de la inviabilitat de la mateixa inversió.
Posar en marxa un pla plurianual d’investigació i seguiment de les aigües subterrànies per assolir un coneixement detallat dels aqüífers i del seu funcionament, i identificar les possibilitats i les condicions d’utilització sostenible a llarg termini d’aigües subterrànies. Incorporar aquest coneixement i les actuacions que se’n desprenguen a la planificació i la gestió de l’aigua per tal de garantir l’ús sostenible de les aigües subterrànies a llarg termini.
Promoure el desenvolupament de plans de gestió de la demanda dels usos urbans, incloent-hi la formulació de plans municipals de gestió de l’aigua en períodes de sequera, per tal de garantir el dret humà essencial d’accés a l’aigua potable i el sanejament, fomentar l’estalvi i ús eficient de l’aigua, conservar la qualitat de l’aigua, afavorir la reutilització de les aigües regenerades en l’àmbit urbà i l’adaptació dels serveis urbans del cicle urbà de l’aigua al canvi climàtic.
En relació amb la gestió dels riscos d’inundació en les zones urbanes, promoure l’elaboració de plans municipals de prevenció i gestió d’inundacions, així com l’adopció de mesures de prevenció i gestió d’inundacions basades en la natura, els sistemes urbans de drenatge sostenible i l’ordenació dels usos del territori que evite les construccions en zones inundables.
Protegir i recuperar del bon estat de rius, zones humides i aqüífers

Prevenir i corregir les fonts de contaminació puntual i difusa, tant en les aigües superficials com en les subterrànies.
Incrementar els recursos humans, materials i pressupostaris de les confederacions hidrogràfiques per millorar la caracterització i el seguiment de l’estat de les masses d’aigua, de les pressions i dels impactes sobre les masses d’aigua, així com per portar a terme actuacions de recuperació del seu bon estat.
Realitzar actuacions de restauració morfològica i ecològica dels llits i boscos de ribera  per millorar l’estructura i la funcionalitat dels ecosistemes aquàtics. Identificar i eliminar els assuts i preses en desús dels rius, i realitzar la permeabilització dels assuts i preses en ús per garantir la connectivitat longitudinal dels rius. 
Prevenir la introducció, així com desenvolupar plans de control i eliminació, d’espècies de flora i fauna invasores dels ecosistemes aquàtics. 
Procedir a la tramitació de la caducitat de concessions quan haja finalitzat el període de concessió o no s’estiga produint l’aprofitament autoritzat, d’acord amb els requisits de la legislació vigent.
Des de les Confederacions Hidrogràfiques, elaborar plans de recuperació ecològica, socioeconòmica i patrimonial de les principals conques fluvials que travessen la Comunitat Valenciana, començant per les conques del Xúquer, Vinalopó, Segura, Túria, Palància, Mijares i Serpis, en col·laboració amb les autoritats autonòmiques i municipals, comptant amb la participació de la població i de totes les parts interessades.
Treballarem en la planificació dels usos, gestió i conservació del parc natural de l’Albufera i reivindicarem al Ministeri de Medi Ambient que garantesca aigua suficient del Xúquer per a l’Albufera i acabe el col·lector oest i instal·lacions associades, obres paralitzades per la corrupció en Acuamed, evitant així que arribe aigua contaminada al llac i afavorint la reutilització d’aigua en l’agricultura.
 
Finalitzar i mantenir actualitzat l’inventari de pous, procedint al tancament dels pous no autoritzats, i realitzar un seguiment i control de les extraccions d’aigües subterrànies en totes les masses d’aigua subterrània; prioritàriament, en les que es troben en mal estat quantitatiu. 
En les masses d’aigua en mal estat quantitatiu o en risc d’estar-ho, deixar d’atorgar drets d’ús d’aigües subterrànies i establir plans d’explotació vinculants que reduesquen les extraccions per tal de recuperar gradualment el bon estat de la massa d’aigua, que contemplen la seua substitució per recursos d’un altre origen o bé la recuperació dels drets d’ús d’aigua que superen els recursos disponibles, bo i garantint, en tot cas, la sostenibilitat de les alternatives que s’adopten. 
Elaborar les normes d’explotació dels aqüífers compartits per dos o més demarcacions (com és el cas de l’aqüífer Villena-Jumilla o Vega Media del Segura, per exemple) amb l’objectiu de garantir la disponibilitat i la qualitat de l’aigua i el seu ús sostenible i equitatiu a llarg termini.
Recuperar l’espai fluvial mitjançant mesures de gestió i ordenació del territori i l’ús d’infraestructures verdes per millorar la protecció de la població davant els riscos d’inundació.
Promoure projectes d’investigació i aplicació de recàrrega artificial d’aqüífers.
Prohibir l’aplicació de tècniques de fractura hidràulica (fracking) o similars, ja siga exploratòries o d’explotació, que puguen generar fenòmens de contaminació dels recursos hídrics subterranis, el deteriorament dels ecosistemes aquàtics continentals o marins, o l’increment dels riscos geològics.
Adaptar dels usos de l’aigua al canvi climàtic
Realitzar auditories dels perímetres de regadiu en totes les zones regables per tal de detectar transformacions a regadiu que no compten amb títol jurídic o no s’hagen realitzat d’acord amb la legalitat, i procedir a la corresponent reversió. De manera prioritària, en els casos en què aquest ús depèn de masses d’aigua en mal estat o en risc d’estar-ho o de recursos externs o afecte a espais naturals protegits.
Evitar l’extensió de la superfície de regadiu en les zones que es troben en situació d’estrès hídric o en risc d’estar-ho tenint en compte les previsions dels efectes del canvi climàtic.
Crear un fons econòmic plurianual per a l’adaptació de l’agricultura i la ramaderia davant els efectes del canvi climàtic sobre els recursos hídrics amb l’objectiu de reduir la vulnerabilitat socioeconòmica i ambiental d’aquest sector i garantir-ne la viabilitat a llarg termini. Aquest fons servirà per realitzar diagnòstics de situació i dissenyar i executar plans d’adaptació de l’agricultura i la ramaderia a escala comarcal davant dels efectes del canvi climàtic que contemplen la conservació dels recursos hídrics (reducció de contaminació, optimització de l’ús de l’aigua, maximització del serveis ambientals vinculats a l’aigua) i beneficien la conservació de l’estructura del sòl fèrtil i la seua capacitat de retenció d’aigua, la reconversió varietal i cap a cultius més ben adaptats al canvi climàtic, i la millora de la posició dels productors en la cadena de valor de la cadena alimentària per garantir la rendibilitat i la viabilitat de l’activitat agrària i el desenvolupament rural.  
Adoptar mesures per prevenir la contaminació difusa provinent de l’agricultura, tals com buffer bands en les masses d’aigua superficials i perímetres de protecció en les masses d’aigua subterrània, i implementar mesures des de l’administració, amb la col·laboració activa dels sindicats agraris, comunitats de regants, centres d’investigació i universitats, i serveis d’extensió agrària, per facilitar informació, sensibilitzar i donar formació contínua als llauradors i llauradores per garantir la gestió correcta d’adobs i productes fitosanitaris i la conservació dels recursos hídrics.  
Passar dels projectes o programes de modernització de regadius a projectes o programes de millora de la viabilitat i adaptació dels sistemes de reg davant dels efectes del canvi climàtic. Cal superar la perspectiva actual de mera transformació del sistema de reg per gravetat en un sistema de reg per degoteig. Els projectes de millora i adaptació dels sistemes de reg han d’incloure l’anàlisi de les inversions, les alternatives tècniques (incloent-hi auditories hídriques i energètiques), les mesures de formació i de gestió adaptades al context geogràfic, climàtic, ecològic, socioeconòmic i patrimonial on hagen d’implementar-se, així com mesures de seguiment, per tal d’evitar efectes perversos sobre les masses d’aigua, la biodiversitat i l’activitat agrària, que, fins i tot, en puguen posar en perill la continuïtat.
Realitzar un seguiment i avaluar ex ante i ex post els projectes de reg localitzat a escala de zona regable i de la seua interrelació amb la resta de la conca. La implementació de canvis en els sistemes de reg cap sistemes estalviadors d’aigua han d’anar acompanyats de la revisió dels volums d’aigua concedits per fer efectiu l’estalvi d’aigua.   
Articular mecanismes de gestió en les comunitats de regants per evitar que pràctiques com ara la fertirrigació centralitzada impedesquen el desenvolupament de projectes d’agricultura ecològica.
En els sistemes de regadiu tradicional, promoure el manteniment i la renaturalització dels sistemes de reg per gravetat (que actuen com a sistemes de distribució i drenatge d’aigua) que potencien la biodiversitat i les funcions ecològiques d’aquests espais agraris d’alt valor ecològic així com la posada en valor del coneixement agrari i el patrimoni hidràulic. 
Posar en marxa mesures de foment i protecció de l’agricultura de secà, propiciant iniciatives d’investigació, desenvolupament i innovació vinculades als conreus de secà, que afavoreixen la seua continuïtat i la competitivitat i rendibilitat dels productes agraris. 
Reduir la vulnerabilitat dels recursos necessaris per al manteniment dels regadius tradicionals en la Vega Baja del Segura, evitant la translació dels desequilibris del sistema Tajo-Segura al sistema Segura. Portar a terme les mesures necessàries per evitar i eliminar la contaminació per plàstics i altres residus i garantir una bona qualitat de l’aigua en la conca baixa del Segura, així com el manteniment de les funcions ecològiques, a banda d’agrícoles, dels sistemes de regadiu tradicional.
Exhaurir totes les mesures de gestió de la demanda d’aigua abans de proposar i/o posar en marxa noves obres hidràuliques que signifiquen un deteriorament addicional del cicle hidrològic i de les masses d’aigua que en formen part.
Modificar l’actual repercussió del costos dels serveis de l’aigua perquè incentive l’ús sostenible a llarg termini dels recursos hídrics i el bon estat de les masses d’aigua i tinga en compte el principi d’equitat.
Adaptar la disponibilitat d’aigua al canvi climàtic
Realitzar una anàlisi de les possibilitats de dessalobració i reutilització d’aigües regenerades per a usos agraris i usos municipals (neteja viària, manteniment de parcs i jardins) i potenciar l’ús d’aquests recursos hídrics no convencionals de manera prioritària, així com posar en marxa al nivell òptim de capacitat les plantes dessaladores existents, incorporant fonts d’energia renovables, per a satisfer demandes urbanes en zones costaneres, de manera que es reduesquen els costos mitjans de disposició d’aigua i s’alliberen recursos per a usos agraris, una vegada garantits els cabals ecològics i les reserves ambientals. 
Elaborar, en col·laboració amb les comunitats autònomes, un pla estatal de depuració d’aigües residuals i reutilització d’aigües regenerades i dotar-lo de finançament suficient per mitjà d’inversions estatals territorialitzades. 
Incorporar tots els recursos no convencionals existents en cada conca en la planificació hidrològica corresponent, de manera consistent, per reduir les pressions en les masses d’aigua. 
Establir mecanismes necessaris per tal de garantir l’autonomia financera dels municipis de la província de Castelló i València afectats per la construcció  d’infraestructures de dessalatge sense demanda i incorporar aquestes infraestructures a la planificació hidrològica com a mesura per a substituir extraccions superficials i subterrànies i recuperar el bon estat de masses d’aigua. 
Portar a terme les inversions i actuacions a càrrec de l’administració general de l’estat necessàries per a la plena operativitat del transvasament Xúquer-Vinalopó amb presa d’aigües en l’Assut de la Marquesa.
Establir i aplicar les normes d’explotació del transvasament Xúquer-Vinalopó d’acord amb les condicions de finançament europees i amb un esquema de costos assumible pels beneficiaris
Aplicar el pla d’ordenació d’extraccions i explotació dels aqüífers sobreexplotats del Vinalopó perquè els recursos transvasats substituesquen les extraccions per a usos agraris, s’impedesca l’increment de les extraccions per a d’altres usos i es revertesca la sobreexplotació de les aigües subterrànies. 
Articular l’ús conjunt del transvasament Tajo-Segura i dels recursos hídrics no convencionals que complementen els recursos transvasats en cada moment, de manera que es puguen garantir les demandes agràries i urbanes del sud alacantí amb aigua de qualitat adequada a cada ús i amb un cost assumible per part dels usuaris. Garantir que les aigües del transvasament no s’utilitzen fora dels perímetres de reg legalment establerts.
Analitzar i posar en marxa, en col·laboració amb els governs autonòmics, alternatives a mitjà termini per als territoris dependents del transvasament Tajo-Segura, articulant l'ús sostenible de recursos hídrics convencionals i de recursos hídrics no convencionals (dessalobració, reutilització d’aigües regenerades i dessalatge d’aigua marina), obtinguts fent servir energies renovables, de manera que es puguen garantir les demandes amb aigua de qualitat adequada a cada ús amb un cost assumible per part dels usuaris i minimitzant la petjada de carboni. 
Crear ajudes directes a xicotets productors agraris (agricultura i ramaderia familiar) per pal·liar els costos socials i econòmics de l’absència continuada de precipitacions en les èpoques de sequera, en forma de compensació directa de rendes, sense perjudici de la normativa europea, en lloc d’utilitzar la rebaixa o exempció general dels preus de l’aigua.
Estudiar detalladament el funcionament dels aqüífers per garantir l’ús sostenible dels recursos subterranis disponibles (és a dir, prevenint tot risc de sobreexplotació i deteriorament de la seua qualitat), desenvolupant projectes d’investigació i explotació públics a llarg termini, amb control públic efectiu, especialment en el cas de les masses d’aigua subterrània amb drenatge al mar, de manera que es puga incrementar l’oferta d’aigua sense posar en perill el bon estat de les masses d’aigües subterrànies i que es puguen reduir les pressions sobre les masses d’aigua superficial, en particular, si no estan en bon estat.

4. Benestar animal
Els animals han de rebre un tracte digne que no ens faça avergonyir de la nostra pròpia condició. 
L’elaboració d’una llei estatal de benestar animal: 
Reconeixement dels animals com a éssers amb la capacitat de sentir perquè deixen d'estar qualificats com a objectes.
Inhabilitació especial per a la convivència amb animals en la pena prevista per al delicte de maltractament animal.
Sacrifici zero en els centres de recollida d’animals abandonats, i desenvolupament de mesures per a garantir l’efectivitat en relació amb la identificació, esterilització, adopció de gossos i control de les gateres.

Educació com a política preventiva:
Inclusió en el currículum escolar obligatori de l’empatia cap als animals.
Realitza campanyes públiques de sensibilització, respecte i convivència entre éssers humans i animals que eviten qualsevol tipus de violència o maltractament.

Eliminació del reconeixement legal dels espectacles taurins com a patrimoni cultural comú de tots els espanyols i les espanyoles. Modificació de la llei 18/2013 de 12 novembre, per a la regulació de la tauromàquia com a patrimoni cultural.
Subvenció zero per als espectacles amb animals que no asseguren el seu benestar.
Eliminació de qualsevol excepció sobre sacrifici amb atordiment d'animals.
Revisió i regulació de tots els espectacles que impliquen confinament dels animals i/o maltractament.
Revisió i regulació del zoològics i aquaris des d’una perspectiva de benestar animal i no exclusivament com a negocis d’entreteniment.
Reducció de l’IVA dels serveis veterinaris.
Obligatorietat de l'adopció d'estàndards de benestar animal com ara la densitat adequada per a cada espècie en peixos de piscifactoria, i la reducció i millora del temps de transport d'animals vius.
Millora en l'etiquetatge i contingut de la informació sobre els productes d'origen animal. 
Exigirem la millora de les condicions de vida dels animals de granja i laboratori, així com en la inspecció i avaluació de les llicències d'apertura de macrogranges.
Promoció de mètodes alternatius a l'experimentació amb animals i fomentarem les granges ecològiques de ramaderia extensiva i sostenible.
Foment de la inversió econòmica i científica per al desenvolupament d'alternatives i mètodes per a la reducció i adaptació de l'ús de l'experimentació amb animals.
Impuls de l'elaboració d'un estudi de viabilitat sobre la possibilitat de prohibir la utilització d'animals salvatges en circs en una legislació d'àmbit estatal sobre la base de seguretat, sanitat i protecció dels animals.
Establiment d'un grup de treball interministerial amb l'objectiu d'establir un llistat positiu d'espècies objecte de comerç i tinença com a animals de companyia en coordinació amb la resta d'administracions públiques implicades i de forma consensuada entre totes les parts interessades.

